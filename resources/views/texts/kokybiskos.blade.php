<section id="atstovavimas">
    <p style="font-size: 50px; text-align: center;text-shadow: 2px 2px 8px #bf9da0;"><b>
    KOKYBIŠKOS STUDIJOS IR JOMS PRITAIKYTA APLINKA</b></p>
    <h1 style="text-align: center;"> <b> Atstovavimas nacionaliniu lygmeniu </b> </h1>
    <br>
    <h3 style="text-align: center;"> LR Švietimo, mokslo ir sporto ministrės sudaryta 
    darbo grupė dėl aukštųjų mokyklų finansavimo modelio atnaujinimo  </h3>
    <p><i>Studentų atstovas – Justas Kvedaravičius. </i></p>
    <p>
    Švietimo mokslo ir sporto ministerijos iniciatyva, įgyvendinant Vyriausybės
     programoje numatytus tikslus, buvo sudaryta darbo grupė dėl aukštųjų mokyklų 
     finansavimo modelio atnaujinimo. Ataskaitiniu laikotarpiu darbo grupėje nuo VU 
     SA dalyvavo vienas studentų atstovas. Darbo grupė savo veikla siekė išgryninti 
     aukštųjų mokyklų veiklos tikslus, mokslinių tyrimų ir eksperimentinės plėtros 
     vertinimo ir finansavimo modelį, tobulinti stojančiųjų stojimo ir priėmimo
      procesus bei suvienodinti reikalavimus stojantiems į valstybės finansuojamas 
      ir nefinansuojamas vietas. Ataskaitiniu laikotarpiu darbo grupėje buvo 
      diskutuojama dėl mokslo ir studijų institucijų tikslų išgryninimo. 
    </p>

    <br>

    <h3 style="text-align: center;"> Darbo grupė prie Lietuvos universitetų rektorių 
    konferencijos (LURK) dėl VU SA, LSS, LKDK ir LURK susitarimo dėl psichikos sveikatos stiprinimo   </h3>
    <p><i>Studentų atstovas – Justas Kvedaravičius. </i> </p>
    <p>
    Darbo grupėje pateikti siūlymai dėl psichologinės paramos ir pagalbos gerinimo aukštosiose
     mokyklose. Pasirašytas bendras VU SA, LSS, LKDK ir LURK susitarimas dėl psichikos sveikatos
      stiprinimo aukštosiose mokyklose. Susitarta siekti didinti psichologinės pagalbos 
      studentams prieinamumą, kurti ir puoselėti teigiamą emocinį klimatą, mažinti stigmą 
      psichikos sveikatos atžvilgiu ir stiprinti studentų psichologinį atsparumą, studentų 
      psichologinės gerovės stiprinimo siekį įtraukti į aukštosios mokyklos strateginius 
      planus arba įtvirtinti kituose dokumentuose ir siekti tam reikalingos valstybės paramos. </p>


    <br>

    <h3 style="text-align: center;"> Studijų kokybės vertinimo centras (SKVC)   </h3>
    <p> SKVC, vykdant išorinį studijų krypčių vertinimą, buvo rengti studentų atstovai 
    dalyvavę savianalizės krypties suvestinės rengimo grupėse, studentų atstovai dalyvavo 
    mokymuose. Ataskaitiniu laikotarpiu buvo vykdomi išoriniai literatūrologijos, istorijos 
    ir regiono kultūros studijų krypčių vertinimai. Taip pat pradedamas sociologijos, 
    žurnalistikos, rinkodaros ir religijos studijų krypčių išorinis vertinimas. </p>

    <p>Priimtas susitarimas su VU – į savianalizės krypties suvestinės rengimo 
    grupes studentų atstovus deleguos VU SA.  </p>

    <p>Susitarta su SKVC, jog prieš organizuojant išorinį vizitą VU vertinant studijų kryptį 
    yra informuojama VU SA ir pasirūpina studentų dalyvavimu ekspertų susitikimuose su studentais. </p>


    <br>

    <h3 style="text-align: center;">Lietuvos Respublikos Seimo (LRS) Švietimo ir mokslo komitetas (ŠMK)   </h3>
    <p><i>Ataskaitiniu laikotarpiu dalyvauta tik studentams aktualiuose posėdžiuose</i> </p>
    <p> Ataskaitiniu laikotarpiu ir toliau buvo teikiami pasiūlymai LR Mokslo ir studijų įstatymo pakeitimams
     siekiant plėsti socialinių stipendijų gavėjų ratą. Taip pat teikti siūlymai siekiant gerinti valstybės
      remiamų paskolų išdavimo sąlygas. Studentų atstovai teikė siūlymus dėl Akademinės etikos ir procedūrų 
      kontrolierės tarnybos ir akademinės etikos reglamentavimo LR Mokslo ir studijų įstatyme.  </p>

      
    <br>

    <h3 style="text-align: center;">Lietuvos Respublikos Švietimo, mokslo ir sporto ministerija (ŠMSM) </h3>
    <p><i>Dalyvauta studentams aktualiuose posėdžiuose ir pasitarimuose. </i></p>
    <p> Studentų atstovai pasisakė už siūlymą didinti normines studijų kainas siekiant didinti aukštojo
     mokslo finansavimą, atkreiptas dėmesys į studentų skatinimui skiriamų lėšų didinimą. Studentų 
     skatinimui skirtos lėšos padidėjo nuo 4,5 BSI iki 5 BSI. Taip pat ataskaitiniu laikotarpiu 
     dalyvauta konsultacijose dėl LR Vyriausybės nuostatų aukštojo mokslo srityje ir jų įgyvendinimo, 
     teikti siūlymai, kurių dalis buvo įtraukti į LR Vyriausybės programos įgyvendinimo priemonių planą. 
     Dalyvauta konsultacijoje dėl valstybės finansuojamų rezidentūros studijų vietų skaičiaus didinimo, 
     buvo išreikšta pozicija grąžinti šių vietų skaičiaus dydį į ankstesniais metais numatytą dydį.  </p>
    <p>Taip pat ŠMSM atstovams teikti pasiūlymai dėl Socialinių stipendijų skyrimo ir administravimo 
    tvarkos aprašo tobulinimo, išsakyta pozicija prioriteto eile stipendijų išmokėjimą suteikti 
    atitinkantiems socialinius stipendijų skyrimo kriterijus, o ne akademinius. </p>

      
    <br>

    <h3 style="text-align: center;">Lietuvos Respublikos Seimo (LRS) Sveikatos reikalų komitetas (SRK) </h3>
    <p><i>Studentų atstovas – Justas Kvedaravičius.</i></p><p><i>Ataskaitiniu laikotarpiu dalyvauta tik posėdžiuose, kuriuose buvo svarstomi studentams aktualūs klausimai. </i></p>
    <p> Seimo Sveikatos reikalų komiteto posėdyje buvo svarstytas rezidentūros studijų valstybės 
    finansuojamų vietų, į kurias 2021 metais priimami studentai, skaičiaus klausimas. Komiteto 
    posėdžio metu buvo diskutuojama dėl valstybės finansuojamų rezidentūros vietų skaičiaus didinimo, 
    užtikrinant galimybes nemokamai tęsti studijas studentams baigusiems valstybės finansuojamas 
    studijas sveikatos mokslų studijų krypčių grupėje. Kartu su kitomis organizacijomis buvo siekta 
    grąžinti praėjusių valstybės finansuojamų studijų vietų skaičių. </p>
    
      
    <br>

    <h3 style="text-align: center;">Vilniaus miesto Jaunimo reikalų taryba (JRT) </h3>
    <p><i>Studentų atstovas – Erikas Jankūnas. </i></p>
    <p>Ataskaitiniu laikotarpiu buvo teikti siūlymai dėl 
    akademinių miestelių infrastruktūros tobulinimo: 
    plėsti dviračių dalinimosi sistemą, dviračių takų 
    infrastruktūrą, sudaryti sąlygas akademiniams miesteliams
    dalyvauti savivaldybės vykdomoje Kaimynijų programoje,
    vengiant eismo įvykių gerinti Nemenčinės pl. ir Saulėtekio al.
    sankryžos infrastruktūrą, įkurti pėsčiųjų tiltą per Geležinio
    Vilko g. ties Didlaukio g. bei apželdinti Saulėtekio al. 
    mažinant oro ir garso taršą. </p>
      
    <br>

    <h3 style="text-align: center;">Vilniaus miesto savivaldybė </h3>
    <p>Ataskaitiniu laikotarpiu teikti pasiūlymai dėl akademinių miestelių tobulinimo (žr. Vilniaus miesto Jaunimo reikalų taryba). </p>
    <p>Kreiptasi dėl kalio jodido tablečių išdavimo jauniems asmenims 
    gyvenantiems Vilniuje, nes prieš tai kalio jodido tabletės buvo 
    išduodamos tik asmenims deklaravusiems savo gyvenamąją vietą Vilniuje,
    tačiau dalis studentų faktiškai gyvendami mieste, Vilniuje gyvenamosios
    vietos nedeklaruoja. Bendradarbiaujant su Lietuvos medicinos studentų
    asociacija ir Vilniaus jaunimo organizacijų sąjunga „Apskritas stalas“ 
    pasiektas sprendimas kalio jodido tabletes išduoti Vilniuje gyvenantiems jauniems asmenims. </p>

    <br>

    <h3 style="text-align: center;">LR Vyriausybė  </h3>
    <p><i>Dalyvauta studentams aktualiuose posėdžiuose ir pasitarimuose.  </i></p>
    <p>Lietuvos Respublikoje suformavus naują Vyriausybę ir jai rengiant Vyriausybės programą, 
    buvo teikti siūlymai formuojant šios programos tikslus. Teikti pasiūlymai dėl aukštojo 
    mokslo finansavimo didinimo tikslų, studentų socialinės ir akademinės aplinkos tobulinimo 
    tikslų, infrastruktūros ir mokymosi visą gyvenimą ilgalaikių tikslų. </p>
    <p> Taip pat dalyvauta studentams aktualiuose Vyriausybės posėdžiuose ir pasitarimuose, 
    teikti pasiūlymai dėl valstybės finansuojamų studijų vietų paskirstymo 2021-aisiais metais 
    ir siekta sudaryti galimybes lygiavertiškai gauti stipendijas nepriklausomai nuo studijų 
    formos, lyginant su studentais, studijuojančiais gretutinėse pedagogikos studijose. </p>

    <br>

    <h3 style="text-align: center;">LR Sveikatos apsaugos ministerijos 
    (SAM) Nacionalinės sveikatos sistemos specialistų rengimo valstybinio užsakymo formavimo komitetas (VUK) </h3>
    <p><i>Studentų atstovė – Giedrė Mikulėnaitė.  </i></p>
    <p>Per ataskaitinį laikotarpį įvyko 2 posėdžiai, kurių metu buvo 
    skirstomos ne tik rezidentūros vietos, bet ir I pakopos studijų 
    programų – slaugos, akušerijos, burnos priežiūros, vientisųjų 
    studijų programų medicinos ir odontologijos – vietos. </p>
    <p> Medicinos krypties bendro vietų skaičiaus ir odontologijos 
    krypties bendro vietų skaičiaus paskirstymo rezidentūros 
    programoms svarstymo metu buvo paskirstytos vietos tarp 
    universitetų ir rezidentūros studijų programų. Taip pat 
    buvo iškeltas klausimas dėl valstybės finansuojamų vietų 
    skaičiaus, kadangi šiais metais vietų skirta 40 mažiau 
    nei praėjusiais metais.</p>
    <p> Po posėdžio, VU SA kartu su kitomis organizacijomis parašė 
    raštą su kreipimusi padidinti valstybės finansuojamų vietų 
    skaičių, kurios būtų skiriamos prioritetinėms sritims. </p>

    <h1 style="text-align: center;"> <b> Atstovavimas VU </b> </h1>

    <br>

    <h3 style="text-align: center;">Trečios studijų pakopos (doktorantūros) studentų atstovavimas  </h3>
    <p>VU mokslo prorektorei prof. Editai Sužiedelienei išsiųstas 
    raštas „Dėl Vilniaus universiteto doktorantūros studijų ir su 
    ja susijusios aplinkos tobulinimo“, kuriame yra surašytos 
    didžiausios problemos, su kuriomis susiduria trečiosios studijų
    pakopos studentai ir VU SA pasiūlymai, kaip tas problemas spręsti. </p>

    <br>

    <h3 style="text-align: center;">VU Taryba </h3>
    <p>Ataskaitiniu laikotarpiu Taryba sprendė vieną svarbiausių 
    klausimų po Rektoriaus rinkimų – strateginio veiklos plano 
    rengimą ir tvirtinimą. Tarybos nariai aktyviai įsitraukė į 
    plano formulavimą, teikė pasiūlymus, remdamiesi VU SA strateginės
    veiklos kryptimis, t.y. lanksčių studijų pasirinkimo galimybės 
    užtikrinimą, studentų poreikį socialinei ir gyvenimo infrastruktūrai
    bei studentų įtraukimui į mokslinę veiklą, jiems teikiamas 
    socialines ir akademines paslaugas, studentų įdarbinimą į Universiteto
    veiklas. Tarybai svarstant kitus, jos kompetencijoje pagal Statutą
    numatytus klausimus, formuojant išlaidų ir pajamų sąmatos projektą 
    buvo keliami klausimai dėl studentams lygiaverčių galimybių gauti 
    paramą plėtojant savo savanorystės projektus. Prie strateginių 
    projektų tvirtinimo, t.y. veiklų, kurios finansuojamos pagal 
    strateginį planą, kad būtų įgyvendinami strateginiai projektai, 
    kelti klausimai dėl studentų galimybių dalyvauti mokslo 
    populiarinimo projektuose. Patvirtintas ir pratęstas VU 
    440-mečio stipendijos skyrimas, pervadinant stipendiją 
    VU 450-mečio stipendija. Tvirtinta Rektoriaus metų 
    veiklos ataskaita. </p>

    <br>

    <h3 style="text-align: center;">VU Rektoratas </h3>
    <p>Posėdžių metu pristatyta akademinių darbuotojų 
    darbo užmokesčių kėlimo galimybės, pristatyta VU SSC 
    ir VU SA koncepcija <i>#SveikasUniversitetas</i>. Diskutuota 
    įvairiausiais klausimais – dėl paskaitų įrašymo 
    galimybių, dėl dėstytojų bazinių pedagoginių 
    kompetencijų. Išklausyti pristatymai apie Vilniaus 
    universiteto studentų priėmimo statistikas bei 
    užsienio studentų pritraukimo galimybes. Vilniaus 
    universiteto įvairovės ir lygių galimybių analizės 
    pristatymas bei Horizon 2020 SPEAR projektas – lyčių 
    lygybės planai VU. Diskutuota dėl darbuotojų ir studentų 
    skiepijimo organizavimo Universitete. Diskutuota dėl 
    strateginio veiklos plano rengimo proceso ir strategijos.  </p>

    <br>

    <h3 style="text-align: center;">VU 2021-2025 strategijos rengimas </h3>
    <p>Universiteto strateginio veiklos plano rengime studentų atstovai įsitraukė nuo pradžios – dalyvauta išvažiuojamojoje strateginio veiklos plano rengimo sesijoje. Vėliau dalyvauta sudarytose darbo grupėse, skirtose pagrindinėms strateginėms kryptims ir uždaviniams suformuluoti. Studentų atstovai toliau kėlė pasiūlymus formuluojant strateginį veiklos planą diskusijose su bendruomene – susitikimuose su bendruomene kamieniniuose akademiniuose padaliniuose, svarstant planą Universiteto Taryboje, Senate ir Rektorate. </p>
    <p>Svarstymų metu teikti siūlymai dėl studijų proceso tobulinimo ir vizijos, studentų socialinės ir finansinės padėties bei kitų akademinių ir neakademinių, studentams aktualių veiklų. Universiteto strateginiame veiklos plane įtraukti siekiai sudaryti sąlygas studentui savarankiškai rinktis studijų kelią. Dar prieš ataskaitinį laikotarpį, pradėjus formuoti Universiteto studijų viziją, buvo iškelti siekiai įprasminti studento pasirinkimą sudarant galimybes rinktis savo studijų kelią bei formuoti Universitetinį išsilavinimą. Taip pat plane numatyta tobulinti doktorantūros studijų procesą, steigiant naujas doktorantūros mokyklas, grįžti prie VU SA teikto siūlymo peržiūrėti studijų dalykų pasirinkimo pasiūlą ir atitikimą dabartinei situacijai. Be to, strateginio veiklos plano projektuose numatyta sudaryti galimybes užtikrinti tolimesnį studentų akademinės karjeros kelią skirtingose studijų pakopose didinant jų motyvaciją studijuoti ir suteikiant tinkamą socialinę bei akademinę pagalbą studijų metu. Galų gale, Universitete numatyti siekiai gerinti studentų socialinę ir ekonominę būklę – numatyta pradėti naujo bendrabučio statybas bei sudaryti sąlygas studentams įsidarbinti Universitete į mokslo, studijų ar bendrąsias veiklas. </p>

    <br>
    
    <h3 style="text-align: center;">VU Senatas </h3>

    <p><i>Studentų atstovai: </i></p>

    <p><i>Senato kolegijoje – Arnoldas Solovjovas;  </i></p>

    <p><i>Studijų komitete – Klaudijus Melys, Neda Žutautaitė, Marius Norkūnas (iki 2020 m. lapkričio mėn), Julija Jarutytė (nuo 2020 m. lapkričio mėn.);  </i></p>

    <p><i>Kokybės ir plėtros komitete – Aistė Rinkevičiūtė, Andželika Jankauskytė, Vanesa Ražinskytė;  </i></p>

    <p><i> Mokslo komitete – Arnoldas Solovjovas, Julija Jarutytė (iki 2020 m. lapkričio mėn.), Marius Norkūnas (nuo 2020 m. lapkričio mėn.)  </i></p>

    <p>
    <strong>VU Senatas</strong> – Universiteto valdymo organas, sudarytas iš VU akademinės bendruomenės narių. Senatas yra atsakingas už studijų kokybės priežiūrą ir gerinimą, kultūros, mokslo, tyrimų ir dėstymo laisvės puoselėjimą Universitete. VU Senato darbą organizuoja Senato kolegija, kuri svarsto VU Senato darbotvarkes ir teikia joms siūlymus, atsako už vadybinę darbo dalį, tačiau jokių sprendimų nepriima. Senato darbas yra suskirstytas į 3 pagrindines veiklos sritis. Studijų, Mokslo bei Kokybės ir plėtros komitetai nagrinėja savo veiklos sričiai aktualius klausimus ir išvadas teikia tvirtinti VU Senatui. Ataskaitiniu laikotarpiu vyko išvažiuojamieji VU Senato mokymai. 
    </p>

    <p style="text-align: center;"><b>Studentams aktualiausi Senate svarstyti klausimai: </b></p>
    <p><strong>Svarstyta: </strong> VU mokslo doktorantūros reglamento atnaujinimas.
    <br><strong>Nutarta: </strong>patvirtinti VU mokslo doktorantūros reglamento atnaujinimui.  </p>

    <p><strong>Svarstyta: </strong> VU Akademinės etikos kodekso, VU centrinės akademinės etikos komisijos nuostatų ir VU kamieninio akademinio padalinio akademinės etikos komisijos nuostatų pakeitimai. 
    <br><strong>Nutarta: </strong>pritarti pakeitimams. Pagrindiniai studentų pasiūlymai – atsisakyti mediacijos taikymo nagrinėjant akademinės etikos pažeidimų atvejus. Taip pat argumentuota, kad Studentų atstovybė turi savivaldos autonomiją skiriant studentų atstovus. </p>

    
    <p><strong>Svarstyta: </strong> VU studijuojančiųjų rašto darbų rengimo, gynimo ir kaupimo nuostatų atnaujinimai.
    <br><strong>Nutarta: </strong> patvirtinti VU studijuojančiųjų rašto darbų rengimo, gynimo ir kaupimo nuostatų atnaujinimai. 
    Plačiau apie pakeitimus – <a class="fs-6" href="https://www.vu.lt/site_files/SPN-75_priedas_Studijuojan%C4%8Di%C5%B3j%C5%B3_RD_rengimo_gynimo_ir_kaupimo_nuostatai_%C5%A1varus_2.docx">čia</a> .  </p>

    
    <p><strong>Svarstyta: </strong> Vilniaus universiteto strateginis planas 2021-2025 m.
    <br><strong>Nutarta: </strong>patvirtinti Vilniaus universiteto 2021-2025 m. 
    strateginio veiklos plano projektą. Susipažinti su strateginiu planu galima
    <a class="fs-6" href="https://www.vu.lt/site_files/VILNIAUS_UNIVERSITETO_STRATEGINIS_PLANAS_20212025.pdf">čia</a>.</p>

    
    <p><strong>Studijų komitete svarstyta: </strong> 2020-2021 studijų metų pavasario semestre studijų VU vykdymas. 
    <br><strong>Nutarta: </strong> nuotolinių paskaitų įrašymas neturi būti privalomas. 
    Pagrindinis studentų atstovų pasiūlymas – nuotolinių paskaitų įrašymas turėtų būti 
    privalomas tam, kad paskaitų įrašai galėtų būti naudojami kaip papildoma metodinė medžiaga studentams.  </p>

    <br>

    <h3 style="text-align: center;">Akademinių reikalų prodekanų posėdžiai  </h3>
    <p><i> Studentų atstovai – Aistė Rinkevičiūtė, Justas Kvedaravičius.   </i></p>
    <p>Akademinių reikalų prodekanų posėdžių metu ruošiamos teikti išvados ir rekomendacijos Universiteto studijų veiklai gerinti. Šiuose posėdžiuose dalyvauja visi už studijas atsakingi Universiteto kamieninių akademinių padalinių vadovų pavaduotojai bei studentų atstovai. </p>
    <p>Ataskaitiniu laikotarpiu posėdžiuose buvo nuolat dalijamasi patirtimi apie studijų įgyvendinimo iššūkius kylančius dėl pandemijos. COVID-19 kontekste pasisakyta paskaitų įrašymo, atsiskaitymų organizavimo, studentų informavimo, grįžimo į kontaktinį darbą klausimais. Posėdžių metu buvo pristatytas ir aptartas VUSIS 3.0 diegimo procesas, studijų mugės organizavimas, bendrųjų kompetencijų modelis, studentų nubyrėjimo statistika ir problematika, BUS dalykų pasirinkimo sistemos problematika, laikinieji studijas reglamentuojančių dokumentų pakeitimai, nuotoliniu būdu vykdomų studijų užsiėmimų organizavimo ir įgyvendinimo tvarkos aprašai, studijų rezultatų įskaitymo tvarka, Cum Laude ir Magna Cum Laude diplomų išdavimo tvarka, Vilniaus universiteto dėstytojų ir mokslo (meno) darbuotojų konkursų pareigoms eiti ir atestavimo organizavimo nuostatai, studijų tarptautinimo iniciatyvų finansavimo tvarkos aprašas bei kiti klausimai. </p>

    <br>

    <h3 style="text-align: center;">VU Centrinė ginčų nagrinėjimo komisija   </h3>
    <p><i> Studentų atstovės – Aistė Rinkevičiūtė, Augustė Grakavinaitė, Rita Žilinskaitė.   </i></p>
    <p>Komisija nagrinėja skundus dėl padalinių ginčų nagrinėjimo komisijų sprendimų bei ginčus tarp studentų ir centrinės administracijos darbuotojų. Ataskaitiniu laikotarpiu įvyko 4 posėdžiai, kurių metu nagrinėti 8 pareiškimai.  </p>

    <br>

    <h3 style="text-align: center;">VU Centrinė akademinės etikos komisija  </h3>
    <p><i> Studentų atstovai – Aistė Rinkevičiūtė, Jorigis Jonas Marčėnas, Martynas Arbačiauskas. </i></p>
    <p>Komisija nagrinėja akademinės bendruomenės narių skundus dėl akademinės etikos pažeidimų. Ataskaitiniu laikotarpiu įvyko 8 posėdžiai, kurių metu nagrinėti 10 pareiškim7. Taip pat, vykdant akademinę etiką reglamentuojančių dokumentų atnaujinimą Universitete, AEK esantys studentų atstovai teikė siūlymus bei išsakė poziciją dėl šių dokumentų atnaujinimo. </p>

    <br>

    
    <h3 style="text-align: center;">VU Bendrųjų universitetinių studijų (BUS) komisija   </h3>
    <p><i> Studentų atstovai – Aistė Rinkevičiūtė, Jorigis Jonas Marčėnas (iki 2020 m. rugsėjo mėn.), Ieva Toločkaitė (nuo 2020 m. rugsėjo mėn.). </i></p>
    <p>BUS komisija yra atsakinga už BUS koncepcijos įgyvendinimą Universitete, vykdo BUS dalykų įgyvendinimo stebėseną ir jų kokybės užtikrinimą.  </p>
    <p>Ataskaitiniu laikotarpiu įvyko 6 posėdžiai. Jų metu nagrinėti, svarstyti ir tvirtinti nauji BUS dalykai vykdomi lietuvių ir anglų kalbomis. Buvo nagrinėti, svarstyti ir tvirtinti atnaujinti BUS dalykai. Šiuo laikotarpiu taip pat vyko BUS dalykų peržiūra: buvo peržiūrėti seniausiai vykdomi BUS dalykai, išanalizuoti studentų atsiliepimai, pateiktos pastabos dalyko aprašų atnaujinimui ir įgyvendinti atnaujinimai. Posėdžių metu buvo nagrinėti 2019-2020 m. m. pavasario semestro ir 2020-2021 m. m. rudens semestro studentų atsiliepimai apie BUS dalykus, statistika bei analizė. Aktualizuotas klausimas dėl nuotolinio BUS dalykų įgyvendinimo siekiant plėsti BUS dalykų pasiūlą Kauno fakulteto ir Šiaulių akademijos studentams. </p>

    <br>

    
    <h3 style="text-align: center;">VU Centrinė rinkimų komisija </h3>
    <p><i> Studentų atstovė – Kamilė Gineikaitė.  </i></p>
    <p>VU Centrinė rinkimų komisija yra atsakinga už tinkamą Universiteto valdymo organų rinkimų organizavimą, išrinktų Senato ir Tarybos narių registravimą, Rektoriaus rinkimų rezultatų nustatymą. </p>
    <p>Ataskaitiniu laikotarpiu vyko 10 elektroninių ir 1 nuotolinis posėdis. Jų metu buvo tvirtinta Filosofijos, Chemijos ir geomokslų, Ekonomikos ir verslo administravimo fakultetų, Gyvybės mokslų centro, Šiaulių akademijos rinkimų komisijų sudėtis, teiktas išaiškinimas Komunikacijos fakultetui dėl Tarybos narių rinkimo, tvirtinti Komunikacijos fakulteto iškelti kandidatai narystei Senate ir pritarta dėl elektroninio balsavimo šiuose rinkimuose, tvirtinti Komunikacijos ir Ekonomikos ir verslo administravimo fakultetų rinkėjų sąrašai.  </p>

    <br>

    
    <h3 style="text-align: center;">VU Akademinio protokolo komisija </h3>
    <p><i> Studentų atstovas – Nikita Gladčenko. </i></p>
    <p>VU Akademinio protokolo komisija yra atsakinga už VU vykstančių iškilmių tvarką, Universiteto atributikos ir tradicijų puoselėjimą.  </p>
    <p>Ataskaitiniu laikotarpiu vyko 2 VU Akademinio protokolo komisijos posėdžiai. Jų metu buvo aptarti klausimai dėl Vilniaus universiteto įamžinimo strategijos, buvusio rektoriaus (J. Banio) atminimo lentos, Didžiojo kiemo įamžinimo galerijos. Taip pat buvo pritarta Filologijos fakulteto kreipimuisi dėl M. Martinaičio atminimo lentos įrengimo M. K. Sarbievijaus kieme. </p>

    <br>
    
    
    <h3 style="text-align: center;">VU Emeritūros, afiliacijos ir garbės vardų komisija </h3>
    <p><i> Studentų atstovė – Julija Jarutytė. </i></p>
    <p>Komisija svarsto ir teikia Senatui tvirtinti kandidatūras gauti VU profesoriaus emerito, afilijuotojo profesoriaus, docento, mokslo darbuotojo ir garbės daktaro, alumno ar mecenato vardus.</p>
    <p>Ataskaitiniu laikotarpiu vyko 3 posėdžiai, kuriuose buvo apsvarstytos 2 kandidatūros profesoriaus emerito (patvirtinta 1), 2 kandidatūros afilijuotojo profesoriaus (patvirtinta 1) ir 6 kandidatūros afilijuotojo mokslininko (patvirtintos 6) vardams suteikti bei nutarta garbės daktaro vardą suteikti Prancūzijos prezidentui Emmanueliui Macronui.  </p>


    <br>

    
    <h3 style="text-align: center;">VU Priėmimo komisija  </h3>
    <p><i>Studentų atstovas – Klaudijus Melys.  </i></p>
    <p>Komisija svarsto ir teikia Universiteto rektoriui tvirtinti dėstytojų ir mokslo darbuotojų kandidatūras akademinėms pareigoms užimti. Atsižvelgus į studentų apklausas, dėstymo patirtis ir planuojamą akademinę veiklą, studentų atstovas siūlė tvirtinti ne visas kandidatūras, remdamasis aukščiau išvardintais duomenimis. </p>
    
    <br>

        
    <h3 style="text-align: center;">VU Profesoriaus ir docento pedagoginių vardų teikimo komisija   </h3>
    <p><i>Studentų atstovė – Aistė Rinkevičiūtė.  </i></p>
    <p>Komisija svarsto ir teikia Senatui tvirtinti dėstytojų kandidatūras dėl pedagoginių vardų suteikimo. Ataskaitiniu laikotarpiu vykusio posėdžio metu buvo patvirtintos kandidatūros, atsižvelgiant į studentų pateiktus apklausų apie kandidatus duomenis. </p>

    
    <br>   


    <h3 style="text-align: center;">VU Geriausių dėstytojų pripažinimo komisija</h3>
    <p><i>Studentų atstovė – Aistė Rinkevičiūtė.   </i></p>
    <p>Komisija svarsto kandidatų veiklą ir teikia Rektoriui rekomendacijas dėl kandidatų pripažinimo geriausiais metų dėstytojais. Kandidatūras iš Vilniaus universiteto studentų siūlomų dėstytojų Komisijos svarstymui teikia kamieninio akademinio padalinio administracija kartu su VU SA padaliniu. </p>
    <p>Ataskaitiniu laikotarpiu vyko 1 komisijos posėdis. Posėdžio metu iš 38 padalinių siūlytų kandidatų išrinkti 14 geriausių Universiteto dėstytojų, kurie vėliau buvo apdovanoti Rektoriaus premija. </p>
    <p><strong>2020 m. geriausiais Universiteto dėstytojais buvo išrinkti: </strong>doc. dr. Rolandas Tučas (ChGF), asist. dr. Julija Savickė (EVAF), doc. dr. Jevgenij Chmeliov (FF), doc. dr. Daiva Mickūnaitytė (FlF), lekt. Kęstutis Dragūnevičius (FsF), prof. dr. Nomeda Kuisienė (GMC), doc. dr. Tomas Vaiseta (IF), doc. dr. Lina Murinienė (KF), lekt. Giedrė Dubauskienė (KnF), lekt. Irmantas Radavičius (MIF), doc. dr. Lina Zabulienė (MF), doc. dr. Inga Vinogradnaitė (TSPMI), doc. dr. Juozas Galginaitis (TF), lekt. Gražina Cislikauskienė (VM). </p>

    
    <br>

    <h3 style="text-align: center;">Studijų programų komitetai </h3>
    <p>Studijų programų komitetai (SPK) yra akademiniai studijų programas koordinuojantys ir jų vykdymą prižiūrintys dariniai. SPK užtikrina studijų programos tikslų, ugdomų kompetencijų, turinio, metodų ir studentų pasiekimų vertinimų vientisumą ir tobulina studijų programą analizuodami dėstytojų, absolventų, socialinių partnerių nuomonę ir kitus studijų programų vykdymo kokybės rodiklius. SPK sudaro ne mažiau kaip 3 dėstytojai, bent 1 socialinis partneris ir bent 1 studentų atstovas. </p>
    <p>Nepaisant to, kad ataskaitiniu laikotarpiu didžioji dalis VU SA ir VU vykdomų veiklų buvo perkeltos į nuotolinį formatą, darbas su studentų atstovų SPK kompetencijų kėlimu bei pačių atstovų veikla Komitetuose vyko bene taip pat kokybiškai, kaip ir ankstesnėse kadencijose. Studentų atstovų SPK kompetencijos buvo keliamos nuotolinių mokymų metu. Didelis dėmesys šiemet buvo skirtas sklandaus patirties perdavimo naujiems studentų atstovams SPK užtikrinimui, kas įgalino atstovus išlaikyti veiklos tęstinumą bei efektyvumą. Ataskaitiniu laikotarpiu studentų atstovai rinko studentų nuomonę anketavimo, virtualių tikslinių grupių arba mišriuoju metodais – surinktus duomenis apie studijų programos kokybę atstovai sistemindavo, suderindavo su VU SA P veikiančiais atstovų koordinatoriais ir pristatydavo SPK posėdžių metu siekiant tobulinti studijų programų kokybę. Šiame procese centriniu mastu atsirado atnaujintas studentų nuomonės rinkimo klausimyno šablonas – šis įrankis leido lengviau ir tikslingiau rinkti duomenis. Be to, šiemet buvo vystytas glaudesnis ryšys tarp studentų atstovų SPK ir kontaktinių asmenų – ši veikla bus tęsiama ir stiprinama ateinančios kadencijos metu su tikslu palengvinti nuomonės rinkimo procesą atstovams ir sukurti glaudesnį ryšį tarp studentų atstovų ir jų atstovaujamos programos studentų. </p>
    <p> SPK posėdžių metu dažniausiai buvo diskutuota studijų lankstumo, dalykams skirtų ECTS kreditų sutapties su realybe, dalykų turinio tobulinimo, dalykų aprašų naujinimo bei dėstytojų pedagoginių kompetencijų tobulinimo klausimais. </p>

    
    <br>

    <h3 style="text-align: center;">VU partnerystės profesorių ir partnerystės docentų skyrimo patariamasis komitetas  </h3>
    <p>Ataskaitiniu laikotarpiu patariamasis komitetas susirinko į vieną posėdį, jame buvo išsakyta studentų nuomonė dėl kandidatūrų atsižvelgiant į studentų ir dėstytojų apklausomis surinktą nuomonę. </p>

    
    <br>

    <h3 style="text-align: center;">VU Bendruomenės reikalų darbo grupė </h3>
    <p><i>Studentų atstovai – Justas Kvedaravičius, Nikita Gladčenko, Julija Jarutytė. </i></p>
    <p>Bendruomenės reikalų darbo grupė jungia VU padalinių atstovus, teikiančius įvairias paslaugas bendruomenės nariams. Jos tikslas – užtikrinti, jog kiekvienas jaustųsi Universiteto bendruomenės dalimi, todėl darbo grupėje yra diskutuojama visais bendruomenei aktualiais klausimais. </p>
    <p>Ataskaitiniu laikotarpiu įvyko 3 VU Bendruomenės reikalų darbo grupės posėdžiai, kuriuose buvo dalijamasi neakademinių kamieninių padalinių naujienomis, aptariamas projektų organizavimas Vilniaus universitete ir Vilniaus universiteto 442 metų gimtadienio veiklos, renginiai. </p>

    
    <br>

    <h3 style="text-align: center;">VU Vienkartinių socialinių stipendijų komisija  </h3>
    <p><i>Studentų atstovai – Barbora Bašytė, Justinas Brazaitis, Vilius Mickūnas. </i></p>
    <p>Vienkartinės socialinės stipendijos yra Universiteto skiriama parama studentams, kurie patyrė nelaimingus nutikimus (pablogėjusią finansinę padėtį, artimojo (-ųjų) mirtį, asmeninius arba artimojo (-ųjų) sveikatos sutrikimus), sunkumus, kuriuos sukėlė COVID-19 pandemija ar kitas ypatingas situacijas. </p>
    <p>Per ataskaitinį laikotarpį vyko 4 posėdžiai, kurių metu paskirta 118 stipendijų už 29 962 eurų sumą. </p>
        
    
    <br>

    <h3 style="text-align: center;">VU Vienkartinių tikslinių stipendijų komisija  </h3>
    <p><i>Studentų atstovai – Martynas Arbačiauskas, Vilius Mickūnas.  </i></p>
    <p>Vienkartinės tikslinės stipendijos skirtos skatinti Universiteto studentus, kurie užsiima aktyviomis mokslo, sporto, kultūros ir visuomeninėmis veiklomis bei garsina Universiteto vardą. Ataskaitiniu laikotarpiu (rudens ir pavasario semestrais) vyko 2 stipendijų skirstymo posėdžiai, kurių metu buvo skirtos 867 stipendijos. Iš viso už šiuos pasiekimus studentams buvo išmokėta 101 690 eurų suma. </p>
        
    <br>

    <h3 style="text-align: center;">VU 450-mečio stipendija  </h3>
    <p><i>Studentų atstovai – Augustė Grakavinaitė, Dominykas Mečanec, Vilius Mickūnas.  </i></p>
    <p>VU 450-mečio stipendija – Vilniaus universiteto įsteigta speciali stipendija, skirta būsimiems studentams iš socialiai jautrių grupių. Siekiant mažinti Lietuvoje opią socialinės atskirties problemą, pirmuosius studijų metus – nuo rugsėjo iki birželio mėnesių – bus mokama 200 eurų stipendija net 100 gabiausių, tačiau sunkumus patiriančių, studentų. </p>


    <br>

    <h3 style="text-align: center;">VU Kalbų politikos gairių darbo grupė  </h3>
    <p><i>Studentų atstovai – Aistė Rinkevičiūtė, Marius Norkūnas, Jorigis Jonas Marčėnas.  </i></p>
    <p>Darbo grupės tikslas šiomis gairėmis apibrėžti akademiniame ir bendruomeniniame Universiteto gyvenime vartojamų kalbų politiką bei jos tarpkultūrinį pobūdį, bei deklaruoti lietuvių ir kitų kalbų vartosenos principus. </p>
    <p>Ataskaitiniu laikotarpiu vyko darbo grupės ir atskirų sudarytų pogrupių susitikimai, kurių metu buvo kalbama ir diskutuojama apie lietuvių, anglų ir kitų užsienio kalbų vartojimą mūsų Universitete. Buvo bandoma apibrėžti, kokiomis kalbomis turėtų komunikuoti visi bendruomenės nariai, kokiomis kalbomis turėtų vykti studijos ar tarptautinės mokslinės konferencijos.  </p>
    <p> Studentų atstovai teikė pasiūlymus dėl studentų galimybių mokytis užsienio kalbas plėtimo, dėstytojų dėstymo užsienio kalbų kompetencijų užtikrinimo, bendravimo anglų kalba valdymo organuose dalyvaujant užsienio studentams ir darbuotojams. </p>

            
    <br>

    <h3 style="text-align: center;">Dalykinių apklausų atnaujinimo darbo grupė  </h3>
    <p><i>Studentų atstovė – Aistė Rinkevičiūtė.  </i></p>
    <p>Dalykinių apklausų atnaujinimo darbo grupės tikslas buvo atnaujinti dalykinių apklausų, talpinamų VU Informacinėje sistemoje, klausimyną, kuris padeda studentams įvertinti dėstytojus semestro pabaigoje. Atnaujinimo metu buvo analizuoti moksliniai straipsniai, užsienio universitetų patirtis. Klausimynas parengtas remiantis gerąja praktika, moksliniais tyrimais bei bazinėmis pedagoginėmis kompetencijomis, kurių yra tikimasi iš dėstytojų. Atnaujinus klausimyną jis buvo testuojamas siunčiant studentams savanoriškam pildymui. VU SA testavimo laikotarpiu skatino studentus pildyti apklausą, įrašė ir paviešino tinklalaidę apie grįžtamojo ryšio svarbą ir dalykinių apklausų atnaujinimą. </p>
        
            
    <br>

    
    <h3 style="text-align: center;">Bendrųjų kompetencijų darbo grupė </h3>
    <p><i>Studentų atstovė – Gabija Daunoravičiūtė. </i></p>
    <p>Bendrųjų kompetencijų darbo grupėje kuria neformaliai įgytų kompetencijų užskaitymo strategiją. </p>
    <p>Ataskaitiniu laikotarpiu buvo aptartos galimos bendrųjų kompetencijų fiksavimo studijų metu galimybės. Darbo grupės sušauktose <i>focus</i> grupėse dalyvavo daug skirtingų VU SA organų atstovų, siekiant kuo efektyviau ir tiksliau apibrėžti organizacijoje įgyjamas kompetencijas. Surinktų duomenų dėka buvo atlikta popaskaitinių veiklų analizė, išsigrynintos dažniausiai įgaunamos kompetencijos. Šiuo metu darbo grupė toliau analizuoja vieną priimtiniausių ir populiariausių kompetencijų užskaitymo būdą – Digital badge (liet. skaitmeninių ženkliukų) diegimą. </p>

            
    <br>

        
    <h3 style="text-align: center;">VU Sveikatinimo ir sporto koncepcijos darbo grupė </h3>
    <p><i>Studentų atstovai – Justas Kvedaravičius ir Klaudijus Melys. </i></p>
    <p>Ataskaitiniu laikotarpiu sudaryta VU Sveikatos ir sporto koncepcijos darbo grupė rengė sporto ir sveikatingumo koncepciją <i>#SveikasUniversitetas</i>, kurioje, atsižvelgiant į Universiteto strateginį veiklos planą, buvo numatyti ilgalaikiai tikslai, skirti siekti bendruomenei teikiamų sveikatinimo ir sveikatingumo paslaugų gerinimo. Darbo grupėje teikti pasiūlymai dėl keliamų tikslų ir uždavinių, kuriais remiantis būtų sudarytos galimybės gerinti sporto infrastruktūrą, teikiamų paslaugų kokybę ir įvairovę, bei suteikiamos galimybės galimybės gerinti fizinę ir psichikos sveikatos būklę bendruomenės nariams. </p>

            
    <br>

    <h1 style="text-align: center;"> <b>Bendradarbiavimas su VU skyriais ir kitomis organizacijomis</b> </h1>
    
    <br>
    <h3 style="text-align: center;">Jaunųjų gydytojų asociacija (JGA) </h3>
    <p>Kartu su Jaunųjų gydytojų asociacija (JGA), Lietuvos medicinos studentų asociacija (LiMSA) ir Lietuvos sveikatos mokslų universiteto studentų atstovybe (LSMU SA) teiktas kreipimasis dėl Nacionalinės sveikatos sistemos specialistų rengimo valstybinio užsakymo komitete svarstyto klausimo dėl rezidentūros vietų skaičiaus didinimo ir jų paskirstymo. Bendra pozicija siūlyta grąžinti išskiriamų rezidentūros vietų skaičių į ansktesnį, 365 vietų skaičių, bei imtis veiksmų, kurie spręstų ilgalaikėje perspektyvoje studentams kylančius sunkumus siekiant tęsti valstybės finansuojamas studijas rezidentūros studijų programose. </p>        
    <br>

    <br>
    <h3 style="text-align: center;">Kauno technologijos universiteto Studentų atstovybė  </h3>
    <p>Kauno technologijos universiteto Studentų atstovybė (KTU SA) – organizacija, atstovaujanti KTU studentams. </p>    
    <p>Ataskaitiniu laikotarpiu dalyvauta KTU SA ataskaitinėje-rinkiminėje konferencijoje. Taip pat, ataskaitiniu laikotarpiu kartu vykdytas tyrimas dėl aukštųjų mokyklų pasirengimo vykdyti užsienio studentų socialinę ir akademinę integraciją į Universiteto bendruomenę ir studijų procesą, kuriuo buvo apklausti studentai iš užsienio valstybių bei formuoti pasiūlymai integracijos proceso gerinimui.  </p>            
    <br>
    
    <br>
    <h3 style="text-align: center;">Lietuvos jaunimo organizacijų taryba (LiJOT) </h3>
    <p>Lietuvos jaunimo organizacijų taryba (LiJOT) – organizacija, atstovaujanti jaunimui ir jaunimo organizacijoms Lietuvos mastu. </p>    
    <p>Ataskaitiniu laikotarpiu buvo parengtas bendras pasiūlymų paketas su LMS ir LiJOT švietimo priemonių planui (plačiau – Raštai). Taip pat dalyvauta LiJOT diskusijoje <i>Youth Lublin Triangle forum.</i> </p>            
    <br>

    <br>
    <h3 style="text-align: center;">Lietuvos medicinos studentų asociacija (LiMSA)  </h3>
    <p>Kartu su Lietuvos sveikatos mokslų universiteto studentų atstovybe (LSMU SA), Jaunųjų gydytojų asociacija (JGA) ir Lietuvos medicinos studentų asociacija (LiMSA) teiktas kreipimasis dėl Nacionalinės sveikatos sistemos specialistų rengimo valstybinio užsakymo komitete svarstyto klausimo dėl rezidentūros vietų skaičiaus didinimo ir jų paskirstymo. Bendra pozicija siūlyta grąžinti išskiriamų rezidentūros vietų skaičių į ankstesnį, 365 vietų skaičių, bei imtis veiksmų, kurie spręstų ilgalaikėje perspektyvoje studentams kylančius sunkumus siekiant tęsti valstybės finansuojamas studijas rezidentūros studijų programose. </p>
    <p>Taip pat pateikta bendra VU SA, LSMU SA ir LiMSA pozicija, kuria siūloma įtraukti sveikatos mokslų studijų krypčių studentus į prioritetinę nuo COVID-19 infekcijos vakcinuojamų asmenų eilę. Sveikatos mokslų krypčių studentams ypatingai svarbu studijų metu įgauti praktinių ir klinikinių įgūdžių, kurie įgyjami asmens sveikatos priežiūros įstaigose, tačiau pagal tuo metu galiojusią vakcinuojamų asmenų eilę ne visiems studentams buvo sudarytos vienodos galimybės gauti vakciną ir užtikrinti galimybes saugiai dalyvaujant studijų procese įgyti reikalingas praktines žinias ir įgūdžius. </p>
    <p>Taip pat, VU SA kartu su VJOSAS ir LiMSA teikė bendrus pasiūlymus raginant sudaryti vienodas galimybes jauniems žmonėms nemokamai gauti kalio jodido tabletes. Šių tablečių nemokamą išdavimą, siekiant piliečiams suteikti sveikatos apsaugą nuo galimų Baltarusijoje veikiančios Astravo atominės elektrinės avarijos padarinių, organizavo Vilniaus miesto savivaldybė kartu su Lietuvos Respublikos Sveikatos apsaugos ministerija. Didelė dalis į Vilnių atvykusių studijuoti studentų nedeklaruoja  savo gyvenamosios vietos šiame mieste, todėl siūlyta sudaryti galimybes šią apsaugos priemonę nemokamai gauti ir aukštųjų mokyklų studentams. </p>
    <br>

    <br>
    <h3 style="text-align: center;">Lietuvos moksleivių sąjunga (LMS) </h3>
    <p>Lietuvos moksleivių sąjunga – organizacija, jungianti Lietuvos mokinių savivaldas ir atstovaujanti joms Lietuvos institucijose. </p>
    <p>Bendradarbiaujant su LMS ir LiJOT, VU SA teikė pasiūlymus švietimo priemonių planui (plačiau – Raštai). </p>
    <br>

    <br>
    <h3 style="text-align: center;">Lietuvos sveikatos mokslų universiteto Studentų atstovybė </h3>
    <p>Lietuvos sveikatos mokslų universiteto Studentų atstovybė (LSMU SA) – organizacija, atstovaujanti LSMU studentus. </p>
    <p>Kartu su Lietuvos sveikatos mokslų universiteto Studentų atstovybe (LSMU SA), Jaunųjų gydytojų asociacija (JGA) ir Lietuvos medicinos studentų asociacija (LiMSA) teiktas kreipimasis dėl Nacionalinės sveikatos sistemos specialistų rengimo valstybinio užsakymo komitete svarstyto klausimo dėl rezidentūros vietų skaičiaus didinimo ir jų paskirstymo. Bendra pozicija siūlyta grąžinti išskiriamų rezidentūros vietų skaičių į ankstesnį, 365 vietų skaičių, bei imtis veiksmų, kurie spręstų ilgalaikėje perspektyvoje studentams kylančius sunkumus siekiant tęsti valstybės finansuojamas studijas rezidentūros studijų programose. </p>
    <p>Taip pat pateikta bendra VU SA, LSMU SA ir LiMSA pozicija, kuria siūloma įtraukti sveikatos mokslų studijų krypčių studentus į prioritetinę nuo COVID-19 infekcijos vakcinuojamų asmenų eilę. Sveikatos mokslų krypčių studentams ypatingai svarbu studijų metu įgauti praktinių ir klinikinių įgūdžių, kurie įgyjami asmens sveikatos priežiūros įstaigose, tačiau pagal tuo metu galiojusią vakcinuojamų asmenų eilę ne visiems studentams buvo sudarytos vienodos galimybės gauti vakciną ir užtikrinti galimybes saugiai dalyvaujant studijų procese įgyti reikalingas praktines žinias bei įgūdžius. </p>
    <br>

    <br>
    <h3 style="text-align: center;">Vilniaus jaunimo organizacijų sąjunga „Apskritas stalas“ (VJOS AS) </h3>
    <p>Ataskaitiniu laikotarpiu dalyvauta VJOS AS asamblėjoje. Jos metu išrinktas naujas VJOS AS pirmininkas. Dalyvauta VJOS AS darbo grupėse dėl VJOS AS veiklą reglamentuojančių dokumentų atnaujinimo. Taip pat VU SA nariai dalyvavo VJOS AS organizuojamuose mokymuose. Bendradarbiaujant su LiMSA ir VJOS AS, VU SA kreipėsi į Vilniaus miesto savivaldybę dėl kalio jodido tablečių išdavimo (plačiau – Raštai). </p>
    <br>

    <br>
    <h3 style="text-align: center;">VU biblioteka </h3>
    <p>Ataskaitiniu laikotarpiu buvo palaikyti glaudūs santykiai su vienu artimiausių VU SA partnerių - Universiteto biblioteka. Ataskaitinio laikotarpio metu buvo surengti 3 susitikimai, kurių metu dalintasi informacija apie mokymosi išteklių̨ prieinamumą̨ ir esamus studentų poreikius bibliotekos paslaugoms nuotolinių studijų̨ metu. VU biblioteka buvo informuota apie specifinių̨ leidinių trūkumą̨ skaityklose, siekiant spręsti šią̨ problemą vykdytas bendradarbiavimas su padalinių bibliotekų darbuotojais. Pavasarį pradėtas rengti VU Kauno fakulteto skaityklos renovacijos planas, kuriuo siekiama skaityklą pritaikyti kylantiems studentų poreikiams. </p>
    <br>

    <br>
    <h3 style="text-align: center;">VU Sveikatos ir sporto centras  </h3>
    <p>Ataskaitiniu laikotarpiu VU SA kartu su VU Sveikatos ir sporto centru dalyvavo <i>#SveikasUniversitetas</i> koncepcijos rengimo darbo grupės veikloje, kurioje buvo atlikta dabartinė Universitete teikiamų sporto, sveikatinimo ir sveikatingumo paslaugų bei infrastruktūros analizė. Kartu bendradarbiauta viešai dalijantis informacija, kuria studentai kviesti dalyvauti sporto ir sveikatinimo užsiėmimuose bei bendruomenės renginiuose, ir skatinti puoselėti savo sveikatingumą. </p>
    <br>

    <br>
    <h3 style="text-align: center;">Žinių ekonomikos forumas (ŽEF) </h3>
    <p>Žinių ekonomikos forumas – asociacija, atvira visoms idėjoms, kurios skatina prioritetinės Lietuvos srities – žinių ekonomikos – augimą. ŽEF kviečia visuomenę kartu kurti modernesnę, šiuolaikinėmis technologijomis bei žiniomis grįstą šalies ateitį. </p>
    <p>Ataskaitiniu laikotarpiu vykdytos konsultacijos dėl pasiūlymų LR Vyriausybės nuostatų aukštojo švietimo srityje ir jų įgyvendinimo. Taip pat ŽEF ekspertai dalyvavo įgyvendinant ECSTRA <i>(Employability Competencies for Students Through Implementation and Recognition of Activities)</i> projektą. Kartu su ŽEF konsultavomės dėl LR Vyriausybės programos aukštojo mokslo srityje vykdymo. </p>
    <br>


    <h1 style="text-align: center;"> <b>Tarptautinis bendradarbiavimas</b> </h1>



    <br>
    <h3 style="text-align: center;">Projektas ARQUS </h3>
    <p>ARQUS – septynių Europos universitetų aljansas, skirtas dalintis patirtimi ir resursais. </p>
    <p>Kovo 25 d. vyko aljanso konferencija skirta mobilumo langų temai. VU SA atstovas Tomas Bedulskij joje dalyvavo kaip vienas iš organizatorių. Konferencijoje dalyvavę pranešėjai pristatė savo asmenines patirtis pasinaudojant mobilumo langų galimybėmis. Po pristatymų vykusio grupinio darbo metu, kiekviena grupė turėjo parengti mobilumo langų įgyvendinimo planą ir išskirti veiksnius įgalinančius ir blokuojančius mobilumo langų įgyvendinimo galimybes. </p>
    <p>VU SA 31 gimtadienio metu, į vieną iš diskusijų buvo įtraukti ir ARQUS aljanso atstovai iš kitų universitetų. Drauge su jais vyko diskusija „Studentų judėjimas be sienų“. Drauge su kitų universitetų studentų atstovais, VU SA atstovai, 2021 m., rengė ARQUS akademinę savaitę. </p>
    <br>

    <br>
    <h3 style="text-align: center;">Liublino Trikampio Platformos Forumas </h3>
    <p>Vykusio forumo tikslas – atrasti vieningą bendradarbiavimo kryptį ir bendros veiklos temas tarp keturių šalių (Lenkijos, Lietuvos, Ukrainos ir Baltarusijos) jaunimo organizacijų, jaunimo organizacijų tarybų ir universitetų. Šios diskusijos metu VU SA atstovas Justas Kvedaravičius dalyvavo diskusijoje „Kaip paskatinti akademinius mainus tarp Liublino trikampio platformos valstybių?“. </p>
    <br>


    <br>
    <h3 style="text-align: center;">UNICA  </h3>
    <p>UNICA – tarptautinis universitetų tinklas, jungiantis Europos valstybių sostinėse esančius universitetus. Į šio tinklo veiklą VU SA įsitraukė šiais metais, dalyvaudama studentų konferencijoje – <i>„Darbo rinka po COVID-19, nuotolinis mokymasis ir tolimesnė socialinė universitetų įtaka“</i>. Konferencijos metu organizacijos atstovai klausėsi paskaitų šia tema, dalyvavo diskusijose su kitų universitetų studentais. Taip pat, šiuo metu, jau ruošiamasi ateinančių metų konferencijai – <i>„Keičiame savo universitetą post-COVID-19 amžiuje“.</i> Šiuo metu VU SA delegatų komanda yra ruošiama konferencijoje vyksiančioms diskusijoms liepos mėnesį.  </p>
    <br>


    <h1 style="text-align: center;"> <b>Dalyvavimas kitose konferencijose</b> </h1>

    
    <br>
    <h3 style="text-align: center;">Konferencija „Aukštasis mokslas ir negalia: be paslaugų nebus diplomo?“   </h3>
    <p><i>Konferencijoje dalyvavę VU SA atstovai – Vilius Mickūnas, Justas Kvedaravičius. </i></p>
    <p>Gruodžio 3 d., Tarptautinės žmonių su negalios dienos proga, Vilniaus universitetas kvietė dalintis gerosiomis praktikomis ir diskutuoti apie Lietuvos aukštojo mokslo prieinamumą negalią turintiems asmenims. Konferencijos metu kelti klausimai, kokių paslaugų reikia, kad asmenims su negalia būtų sudarytos tinkamos sąlygos studijuoti, kas lemia šių paslaugų trūkumą bei kaip užtikrinti jų kokybę ir prieinamumą. VU SA pristatė atliktą užsienio patirčių analizę, atskleidžiančią modelius, kuriais remiantis užsienio valstybės geba finansuoti studentams su negalia būtinas paslaugas ir užtikrina atvirą, įgalinančią studijų aplinką.</p>
    <br>


    <h1 style="text-align: center;"> <b>Raštai</b> </h1>


    <h3 style="text-align: center;"><i>Dėl švietimo, mokslo ir sporto ministro įsakymo projekto derinimo (2020 m. rugpjūčio 27 d.) </i></h3>
    <p>VU SA reagavo į LR Švietimo, mokslo ir sporto ministro 2020 m. liepos 10 dienos įsakymo, kuriame buvo paskirstytas 2020 metais finansinę paramą gaunančių pedagogikos gretutines studijas turinčių studentų skaičius. Pagal pirminę tvarką stipendijas būtų galėję gauti tik 15 iš 70 tuo metu pedagogikos gretutines studijas pasirinkusių studentų – toks neproporcingai mažas ir diskriminuojantis finansavimo modelis neskatina toliau studijuoti ir kartu mažina pedagogų rengimo būdų įvairovę. VU SA išskyrė konkretų siūlymą skirti paramą ir likusiems 55 VU studentams, kurie pasirinko įgyti pedagogo kvalifikaciją studijuojant gretutinėse pedagogikos studijose. </p>


    <h3 style="text-align: center;"><i>Dėl pedagoginių gretutinių studijų studentų, kuriems 2020 metais skiriama parama, skaičiaus paskirstymo pagal aukštąsias mokyklas ir studijų krypčių grupes (2020 m. rugsėjo 14 d.)  </i></h3>
    <p>Reaguodama į LR Švietimo, mokslo ir sporto ministerijos pateiktą atsakymą į anksčiau pateiktą raštą (Dėl švietimo, mokslo ir sporto ministro įsakymo projekto derinimo), VU SA toliau laikėsi pozicijos paskirti paramą likusiems 55 pedagogikos gretutines studijas pasirinkusiems studentams. VU SA atkreipė dėmesį, jog studijų finansavimui skirtas, bet nepanaudotas valstybės lėšas buvo galima perskirstyti ir orientuoti į pirmąjį valstybinį švietimo prioritetą – pedagogų rengimą – o gretutinės pedagogikos studijos yra vienas iš efektyvių ir lanksčiausių būdų įgyti pedagogo kvalifikaciją. Dėl to visi šias studijas pasirinkę studentai turėjo gauti lygiavertę paramą. </p>

    <h3 style="text-align: center;"><i>Dėl valstybės remiamų paskolų studentams suteikimo, administravimo ir grąžinimo tvarkos pakeitimų (2020 m. spalio 28 d.)  </i></h3>
    <p>VU SA pateikė pasiūlymus bei pastabas septyniems punktams, esantiems Valstybės remiamų paskolų studentams suteikimo, administravimo ir grąžinimo tvarkos apraše. VU SA atkreipė dėmesį, jog tuometinis aprašo variantas neužtikrina studentams palankių kredito grąžinimo aplinkybių ir neskatina naudotis šia ilgalaike finansinės pagalbos priemone, ypatingai aktualia užtikrinant studentų galimybes siekti aukštojo išsilavinimo nepriklausomai nuo jų ekonominės situacijos. VU SA pasiūlė paskolos grąžinimo dalis sieti su paskolos gavėjo pajamomis ir leisti paskolą pradėti grąžinti tik tada, kai paskolos gavėjo pajamos viršija minimalaus mėnesinio atlyginimo sumą. Taip pat siūlyta prailginti paskolos grąžinimo terminą iš 15 į 30 metų, paskolos grąžinimo pradžią pratęsti nuo 12 iki 24 mėnesių po studijų pabaigimo, tęsti palūkanų apmokėjimą valstybės lėšomis laikinai studijas sustabdžiusiam studentui.  </p>


    <h3 style="text-align: center;"><i>Kreipimasis dėl kalio jodido tablečių išdavimo Vilniaus mieste gyvenantiems jauniems asmenims (2020 m. lapkričio 3 d.)  </i></h3>
    <p>VU SA kartu su Vilniaus jaunimo organizacijų sąjunga „Apskritasis stalas“ (VJOS AS) bei Lietuvos medicinos studentų asociacija (LiMSA) teikė raštą LR Sveikatos apsaugos ministrui ir Vilniaus miesto savivaldybės administracijos direktoriui siūlant išplėsti kalio jodido tablečių gavėjų ratą, į šį įtraukiant Vilniuje besimokančius moksleivius ir studentus. Pagal pirminį planą, šios tabletės buvo išduodamos tik asmenims, deklaravusiems savo gyvenamąją vietą Vilniaus miesto savivaldybės teritorijoje. Baltarusijoje veikiančios Astravo atominės elektrinės avarijos atveju tokia tvarka iškeltų grėsmę jauniems asmenims, kurie nėra deklaravę savo gyvenamosios vietos minimoje teritorijoje. Buvo pateiktas siūlymas, kad asmuo galėtų gauti kalio jodido tabletes, jeigu pateiktų galiojantį elektroninį mokinio pažymėjimą, Lietuvos studento pažymėjimą arba darbdavio išduotą pažymą. </p>

    <h3 style="text-align: center;"><i>Dėl XVIII Vyriausybės nuostatų švietimo srityje (2020 m. lapkričio 23 d.)  </i></h3>
    <p>XVIII LR Vyriausybei pradedant darbus, VU SA teikė siūlymus Vyriausybės formuojamoms programinėms nuostatoms švietimo srityje. Siekiant užtikrinti tvarių sprendimų priėmimą aukštojo mokslo sferoje, buvo suformuluoti siūlymai aukštojo mokslo finansavimo, socialinės dimensijos stiprinimo, studijų kokybės gerinimo, studentų paramos sistemos plėtimo, mokymosi visą gyvenimą užtikrinimo, aukštųjų mokyklų tinklo optimizavimo ir kitais klausimais. Keli iš VU SA pasiūlymų, randamų dokumente, yra nemokamo aukštojo mokslo pasirengusiems studijuoti studentams užtikrinimas, dėmesys socialiai pažeidžiamoms bei individualius poreikius turinčioms studentų grupėms stojimo į aukštąsias mokyklas bei paslaugų plėtojimo kontekste, studentų įtraukimo į mokslinę veiklą priemonių sukūrimas, persikvalifikavimo galimybių prieinamumo didinimas bei siūlymas socialinės padėties atskyrimas nuo akademinių rezultatų skiriant socialines stipendijas. </p>


    <h3 style="text-align: center;"><i>Dėl XVIII Vyriausybės nuostatų aukštojo mokslo srityje ir jų įgyvendinimo (2021 m. sausio 11 d.) </i></h3>
    <p>Atsižvelgdama į LR Seimo, 2020 m. gruodžio 11 d., priimtą Vyriausybės programą ir joje esančius tikslus, VU SA teikė pasiūlymus Vyriausybės programos įgyvendinimo planui. Penkiems įgyvendinimo plane suplanuotiems projektams VU SA pasiūlė daugiau nei 20 įgyvendinimo priemonių. Šių priemonių tarpe atsispindėjo skatinimo priemonių studentų įsitraukimui į mokslinę veiklą parengimas, galimybių studentams įsidarbinti universitetuose sudarymas, investavimas į mokslo populiarinimo Lietuvoje infrastruktūrą ir parama studentų iniciatyvoms, siūlymas remiantis užsienio šalių patirtimi suformuoti socialinės dimensijos tobulinimo veiklos planą, nemokamų bei laisvai prieinamų paslaugų studentams su individualiais poreikiais sukūrimas, akademinių miestelių vystymo programų finansavimas, galimybė pirmą kartą studijuoti nemokamai išlyginamosiose ir (arba) papildomosiose studijose ir kitos priemonės. </p>

    
    <h3 style="text-align: center;"><i>Dėl Lietuvos Respublikos Vyriausybės 2017 m. kovo 1 d. nutarimo nr. 149 „Dėl Lietuvos Respublikos mokslo ir studijų įstatymo įgyvendinimo“ pakeitimo projekto (2021 m. sausio 26 d.) </i></h3>
    <p>Remiantis statistiniais duomenimis, rodančiais situaciją, jog Lietuvoje vienam studentui tenkanti lėšų dalis aukštajame moksle yra vieną mažiausių ES valstybėse, VU SA pritarė pateiktam nutarimo projektui ir siūlė toliau nuosekliai didinti studijoms aukštosiose mokyklose skiriamą finansavimą, tenkantį vienam studentui. Taip pat, VU SA pasiūlė didinti Nutarimo projekte numatytą dalį išlaidoms studentams skatinti iš 4,5 į 5,5 BSI. Be to, VU SA paragino įsigaliojus numatytiems pakeitimams atkreipti dėmesį į socialinės dimensijos problemas ir priminė pasiūlymą parengti Lietuvos socialinės dimensijos tobulinimo veiklų planą ir peržiūrėti valstybės remiamų paskolų sistemą, siejant grąžinimo sąlygas su asmens pajamomis po studijų bei grąžinant remiamų paskolų teikimą valstybei. </p>


    <h3 style="text-align: center;"><i>Pasiūlymai švietimo priemonių planui (2021 m. vasario 10 d.)  </i></h3>
    <p>Reaguodamos į poreikį siekti kuo kokybiškesnės ir labiau prieinamos švietimo sistemos, VU SA kartu su Lietuvos moksleivių sąjunga (LMS) bei Lietuvos jaunimo organizacijų taryba (LiJOT) pateikė bendrus pasiūlymus LR Vyriausybės priemonių plano švietimo sričiai. Pasiūlymai buvo teikti bendrojo ugdymo, aukštojo mokslo, mokymosi visą gyvenimą ir pilietinio švietimo sferose. Trijų organizacijų suformuotame dokumente pateikti įvairūs siūlymai projektų papildymui, kaip antai raginimas skirti didesnį dėmesį psichosocialinės aplinkos gerinimui mokyklose, STEAM koncepcijos integravimas į ugdymo programų pagrindą, lankstesnis vidurinis ugdymas, studentų skatinimas įsitraukti į mokslines veiklas, socialinės dimensijos klausimų sprendimas aukštajame moksle, neformaliojo švietimo skaitmenizacija, parama kuriant masinius atvirus internetinius kursus (MOOC) ir daugiau. </p>

    <h3 style="text-align: center;"><i>Dėl visuotinio aukštųjų mokyklų sveikatos specialybių studentų įtraukimo į prioritetinę, nuo COVID-19 infekcijos vakcinuojamų asmenų grupę (2021 m. kovo 5 d.)  </i></h3>
    <p>VU SA kartu su Lietuvos medicinos studentų asociacija (LiMSA) ir Lietuvos sveikatos mokslų universiteto Studentų atstovybe (LSMU SA) teikė raštą LR Sveikatos apsaugos ministerijai ir LR Vyriausybei teikiant pasiūlymą įtraukti sveikatos mokslų krypčių grupės studentus į prioritetinę nuo COVID-19 infekcijos vakcinuojamų asmenų grupę. Kadangi klinikinių ir praktinių įgūdžių lavinimas yra įmanomas tik kontaktiniu būdu, buvo siūloma įtraukti būsimuosius sveikatos specialistus į prioritetinį sąrašą, nes nuotoliniu būdu atsiskaityti dalykai karantinui pasibaigus nebus kartojami, todėl neįgijus paciento apžiūros, apklausos, slaugos, intervencijų atlikimo ir kitų specialybinių kompetencijų, šios spragos studentus galimai lydėtų visą likusį studijų laiką. </p>

    <h3 style="text-align: center;"><i>Dėl mokslo ir studijų įstatymo pakeitimo projekto (2021 kovo 9 d.)  </i></h3>
    <p>VU SA rašte išdėstė socialinės stipendijos problematiką Lietuvoje ir išreiškė siūlymą plėsti socialinės stipendijos gavėjų kriterijų ratą siekiant sumažinti studentams kylančius finansinius sunkumus. Pateikti siūlymai šešiems punktams, iš kurių du siejosi su kriterijų stipendijai gauti praplėtimu. Kalbant apie pateiktus pakeitimus, siūlyta pakeisti darbingumo procentus (iš 45 į 55 %) ir įterpiant lengvą neįgalumo lygį į socialinės stipendijos kriterijus, įtraukti kriterijus apie nepilnamečio vaiko auginimą ar jo globą bei tėvų išsilavinimą (jeigu nei vienas nėra baigęs studijų aukštojoje mokykloje), išbraukti akademinių skolų faktorių socialinės stipendijos praradime. </p>



    <h1 style="text-align: center;"> <b>Tyrimai ir analizės </b> </h1>

    <h3 style="text-align: center;">Studentų socialinės ir ekonominės būkles tyrimas COVID-19 krizės metu   </h3>
    <p>VU SA, bendradarbiaujant su Vilniaus universiteto Filosofijos fakulteto dėstytojais Rūta Žiliukaite ir Antanu Kairiu, atliko studentų gyvenimo ir studijavimo sąlygų COVID-19 krizės metu tyrimą. Tyrimo tikslas buvo sužinoti apie karantino poveikį studentams bei iššūkius studijuojant nuotoliniu būdu. Buvo apklausti 1253 studentai, iš kurių 85% yra Vilniaus universiteto studentai. Didžioji apklaustųjų dalis (971 respondentai) buvo bakalauro studijų pakopos studentai, 179 respondentai studijavo magistrantūroje, o likusieji studijavo doktorantūroje arba kitose studijų rūšyse (rezidentūra, papildomos studijos ir t.t.) Tyrimo metu paaiškėjo, jog karantino metu studijų kokybė pablogėjo pagrinde dėl knygų, programinės įrangos ar kitų priemonių studijoms trūkumo. Taip pat, mažiausiai trečdalis respondentų buvo neigiamai finansiškai paveikti per COVID-19 pandemiją ir su didesniais finansiniais sunkumais susidūrė už savo studijas mokantys studentai palyginus su tais, kurie už savo studijas nemoka. </p>

    <h3 style="text-align: center;">Tyrimas apie fizinį aktyvumą Vilniaus universitete  </h3>
    <p>VU SA, bendradarbiaujant su Vilniaus universiteto Švietimo politikos ir administravimo studijų magistrantūros studente, atliko tyrimą apie studentų fizinį aktyvumą Vilniaus universitete. Tyrimo tikslas buvo aprašyti aktyvios gyvensenos studentų tarpe problemas ir iššūkius bei sužinoti, kiek aktyvūs yra Vilniaus universiteto studentai. Į apklausą atsakė 657 Vilniaus universiteto studentai. Vidutinis respondentų amžius buvo 21,6 metų ir daugiausiai jų̨ (72%) buvo moterys. Tyrimo metu paaiškėjo, jog tik 40% respondentų aktyviai sportuoja, tačiau nebūtinai tai daro Universiteto erdvėse, dėl ko yra pagrindas manyti, jog studentų poreikis fiziniam aktyvumui nėra tenkinamas Universiteto erdvėse bei dauguma nežino apie Universiteto teikiamas fizinio aktyvumo galimybes. Nepaisant to, 70% respondentų teigė, jog rūpinasi savo sveikata ir tam reikiamą informaciją sužino per socialinius tinklus. </p>

    <h3 style="text-align: center;">Tyrimas apie nuotolinio mokymosi patirtį  </h3>
    <p>VU SA atliko tyrimą apie nuotolinių studijų vykdymą Vilniaus universitete, 2020 m. rudens semestre. Tyrimo tikslas buvo įvertinti studijų laikotarpį nuo 2020 m. rugsėjo 1 d. iki spalio 26 d., kuomet Universitete dalis studijų veiklų buvo vykdomos nuotoliniu būdu. Vykdant apklausą buvo siekiama įvertinti dėstymo kokybę, savarankiško mokymosi ar darbo krūvį, motyvaciją bei įsitraukimą studijuoti ir pasitenkinimą studijomis. Tyrime dalyvavo 513 Vilniaus universiteto studentai, iš kurių 377 respondentai buvo bakalauro studijų pakopos studentai, 52 respondentai – magistrantūros studijų pakopos studentai. Atlikus tyrimą paaiškėjo, jog pasitenkinimas studijomis varijuoja priklausomai nuo studijuojamo padalinio ir gali būti sąlygotas praktinių užsiėmimų įgyvendinimo kokybės. Tie studentai, kurių studijų užsiėmimai vyko vien tik nuotoliniu būdu, jautėsi mažiau įsitraukę į studijas, o bendrai studentų savarankiško mokymosi / darbo krūvis nuotolinių studijų metu padidėjo, kas turi neigiamą įtaką jų motyvacijai, mokymosi efektyvumui bei pasitenkinimui studijomis. </p>

    <h3 style="text-align: center;">Studentų atliekamų praktikų tyrimas  </h3>
    <p>VU SA atliko tyrimą apie atliekamas studentų praktikas. Tyrimo tikslas buvo išsiaiškinti studentų atliekamų praktikų patirtį, surinkti informaciją apie praktikų vykdymą, studentų pasitenkinimą praktikų išdėstymu studijų plane bei gaunamą informaciją apie praktiką iki jos atlikimo ir praktikos metu. Tyrime dalyvavo 339 Vilniaus universiteto studentai. Atlikus apklausą paaiškėjo, jog didelė dalis respondentų nesutinka su teiginiu, jog praktikos metu įtvirtina studijų metu įgytas žinias. Paaiškėjo informavimo apie atsiskaitymą problema, nes respondentai blogiausiai įvertino žinojimą apie atsiskaitymo reikalavimus. </p>

    <p>Su visais VU SA atliktais tyrimais galite susipažinti: 
    <a class="fs-6" href="https://vusa.lt/lt/veiklos-ir-tyrimu-ataskaitos">vusa.lt/lt/veiklos-ir-tyrimu-ataskaitos</a></p>

</section>